### orzeczenie5.pdf ###
Sygn. akt I ACa 703/15
WYROK
W IMIENIU RZECZYPOSPOLITEJ POLSKIEJ
Dnia 8 grudnia 2015 r.
Sąd Apelacyjny w Katowicach I Wydział Cywilny
w składzie:
Przewodniczący :
SSA Elżbieta Karpeta (spr.)
Sędziowie :
SA Piotr Wójtowicz
SA Joanna Naczyńska
Protokolant :
Anna Wieczorek
po rozpoznaniu w dniu 8 grudnia 2015 r. w Katowicach
na rozprawie
sprawy z powództwa A. C., P. C. i D. C.
przeciwko  Towarzystwu (...) Spółce Akcyjnej w W.
o zapłatę
na skutek apelacji powodów A. C. i D. C.
od wyroku Sądu Okręgowego w Bielsku-Białej
z dnia 22 maja 2015 r., sygn. akt I C 384/14,
I. zmienia zaskarżony wyrok:
1)  w punkcie 1/ i 4/ w ten sposób, że zasądza od pozwanej na rzecz powoda A. C. 60.000 (sześćdziesiąt tysięcy) złotych
z ustawowymi odsetkami od 17 czerwca 2014 r., a w pozostałej części powództwo oddala,
2)  w punkcie 2/ i 4/ w ten sposób, że zasądza od pozwanej na rzecz powódki D. C. 60.000 (sześćdziesiąt tysięcy)
złotych z ustawowymi odsetkami od 17 czerwca 2014 r., a w pozostałej części powództwo oddala;
II. oddala apelacje w pozostałej części;
III. zasądza od pozwanej na rzecz powodów A. C. i D. C.
po 2.250 (dwa tysiące dwieście pięćdziesiąt) złotych z tytułu kosztów
postępowania apelacyjnego.
SSA Joanna Naczyńska
SSA Elżbieta Karpeta
SSA Piotr Wójtowicz
Sygn. akt I ACa 703/15
UZASADNIENIE
Prowadząc połączone sprawy z powództw: D. C., A. C. i P. C. Sąd Okręgowy zasądził od pozwanego  Towarzystwa (...)
Spółki Akcyjnej: na rzecz A. C. i D. C. po 40 000 zł. i na rzecz P. C. 20 000 zł. z ustawowymi odsetkami od 23 maja
2015r., oddalił powództwa w pozostałej części i zniósł wzajemnie koszty procesu.
Rozstrzygnięcie to zapadło na tle niespornego między stronami stanu faktycznego, który nie był kwestionowany w
apelacji, w związku z czym nie wymaga powtórnego przytoczenia w uzasadnieniu Sądu Apelacyjnego, a to zgodnie z
art. 387 § 21 k.p.c.
Przed omówieniem podstawy prawnej zapadłego orzeczenia, zgodnie z dyspozycją powołanego przepisu
proceduralnego, wskazać jedynie należy, że zasądzone kwoty stanowią zadośćuczynienie za doznaną krzywdę
wywołaną śmiercią J. C. – córki powodów A. i D. C., siostry powoda P. C.. Do wypadku komunikacyjnego, w
którym śmierć poniosła J. C. doszło w dniu 12 maja 2007r. z winy kierującego pojazdem mechanicznym, za którego
odpowiedzialność cywilną ponosi pozwany.
Sąd Okręgowy wskazał, że podstawą prawną zasądzonych na rzecz każdego z powodów sum jest przepis art. 448
k.c. umożliwiający zasądzenie odpowiedniego zadośćuczynienia w razie naruszenia dobra osobistego na rzecz osoby,
której dobro osobiste zostało naruszone. Wskutek nagłej śmierci J. C. doszło do zerwania więzi rodzinnych i do
negatywnych następstw dla każdego z powodów z osobna, jak również dla funkcjonowania rodziny jako całości. Mając
powyższe na uwadze Sąd Okręgowy ocenił, że odpowiednimi sumami zadośćuczynienia będą kwoty po 55 000 zł. na
rzecz rodziców zmarłej i połowa tej kwoty tj. 28 000 zł. na rzecz jej brata. Podniósł nadto Sąd Okręgowy, że od śmierci J.
C. upłynęło już 8 lat i minął dla powodów okres najintensywniejszych przeżyć emocjonalnych, stąd dalej idące żądania
powodów ocenił jako zbyt wygórowane i podlegające oddaleniu. Odsetki od zasądzonych kwot uznał Sąd Okręgowy
za uzasadnione od daty wyrokowania (a ściślej od dnia następnego po wydaniu wyroku), wskazując że przyznanie i
określenie wysokości należnego zadośćuczynienia wymagało przeprowadzenia postępowania dowodowego, a „kwota
zadośćuczynienia została przyznana wedle stanu na dzień zamknięcia rozprawy”.
Koszty procesu wzajemnie zniesiono na podstawie art. 100 k.p.c.
Apelację od tego wyroku w części oddalającej żądania ponad kwoty 45 000 zł. oraz w odniesieniu do daty odsetek
wnieśli powodowie A. C. i D. C.. Zarzucali naruszenie art. 448 w związku z art. 24 § 1 k.c. polegające na błędnej wykładni
tego przepisu i przyjęciu, że suma 55 000 zł. z tytułu zadośćuczynienia na rzecz każdego z apelujących powodów jest
kwotą odpowiednią do doznanej przez nich krzywdy. Naruszenie art. 481 w związku z art. 455 k.c. natomiast polegać
miało na przyjęciu błędnej daty wymagalności świadczenia.
Wnosili powodowie o zmianę zaskarżonego wyroku przez zasądzenie na rzecz każdego z nich dodatkowych kwot po
45 000 zł. z odsetkami od 17 czerwca 2014r. Wnosili również o zasądzenie kosztów postępowania za obie instancje.
Pozwana Spółka wnosiła o oddalenie apelacji i zasądzenie kosztów postępowania apelacyjnego.
Sąd Apelacyjny zważył, co następuje.
Apelacja powodów okazała się uzasadniona.
Sąd Okręgowy w prawidłowo ustalonych okolicznościach dokonał nieprawidłowej oceny rozmiaru krzywdy powodów,
wywołanej naruszeniem ich dóbr osobistych w postaci prawa do utrzymywania więzi rodzinnych, a tym samym
dopuścił się zarzucanego w apelacji naruszenia art. 448 k.c. Zarówno z zeznań powodów, jak i opinii sądowo m-
psychologicznej przeprowadzonej w toku postępowania wynikało, że nagła śmierć niespełna 20- letniej córki powodów
wywołała bardzo silne negatywne przeżycia każdego z powodów, a także wpłynęła destrukcyjnie na związki rodzinne.
Powodowie, stanowiący do wypadku zgodną, szczęśliwą rodzinę, od 2007r. stopniowo oddalają się od siebie, a
naprawa poważnie uszkodzonych więzi rodzinnych wymagałaby poddania się terapii. Bezpodstawnie przyjął Sąd
Okręgowy, że upływ 8 lat od wypadku istotnie złagodził poczucie krzywdy. Wnioski opinii nie dają podstaw do
uzasadnienia takiej oceny, a wręcz przeciwnie – wskazują na poważnie zaburzone relacje rodzinne mające źródło w
przeżywaniu faktu i okoliczności związanych z utratą córki. Zgodzić należało się z apelującymi, że wszechstronna i
prawidłowa ocena wszystkich aspektów krzywdy powodów powinna prowadzić do zasądzenia wyższej, niż przyjął to
Sąd Okręgowy, sumy zadośćuczynienia. Kryteria odpowiedniej, w rozumieniu art. 448 k.c. sumy zadośćuczynienia
spełniać będzie – w ocenie Sądu Apelacyjnego – kwota 75 000 zł. na rzecz każdego z powodów, co uzasadnia zmianę
zaskarżonego wyroku na podstawie art. 386 § 1 k.p.c. przez zasądzenie na rzecz apelujących powodów kwot po 60 000
zł., przy uwzględnieniu wypłaconej w postępowaniu likwidacyjnej kwoty 15 000 zł.
Uzasadniony był również zarzut apelacji dotyczący naruszenia przez Sąd Okręgowy art. 481 § 1 w związku z art. 455
k.c. Sąd Okręgowy na uzasadnienie swego stanowiska w kwestii odsetek przytoczył stanowisko Sądu Najwyższego
wynikające z wyroku z dnia 28 lutego 2011r. w sprawie I CSK 243/10. Teza trzecia tego orzeczenia w brzmieniu:
„terminem, od którego należą się odsetki za opóźnienie w zapłacie zadośćuczynienia za krzywdę, może być więc,
w zależności od okoliczności sprawy, zarówno dzień poprzedzający wyrokowanie o zadośćuczynieniu, jak i dzień
tego wyrokowania.” została przez Sąd Okręgowy błędnie wykorzystana jako uzasadnienie stanowiska, że ustalenie
wysokości zadośćuczynienia według stanu na dzień orzekania uzasadnia zasądzenie odsetek od dnia wyrokowania.
Tymczasem zarówno Sąd Najwyższy w wyroku z 28 lutego 2011r. (I CSK 243/10) jak i Sąd Apelacyjny we Wrocławiu
w wyroku z dnia 10 lutego 2012r. (I ACa 1405/11), powołanym również w motywach skarżonego orzeczenia, orzekł
zgoła odmiennie, niż uczynił to Sąd Okręgowy, o dacie początkowej odsetek od zasądzanego zadośćuczynienia. Jako
ugruntowane w orzecznictwie należy uznać stanowisko, że wyrok zasądzający zadośćuczynienie nie ma charakteru
konstytutywnego lecz deklaratoryjny, a roszczenie o zapłatę zadośćuczynienia ma charakter bezterminowy, stąd
wezwanie do zapłaty przekształca je w roszczenie terminowe, a to zgodnie z art. 455 k.c., w myśl którego „jeżeli
termin spełnienia świadczenia nie jest oznaczony ani nie wynika z właściwości zobowiązania, świadczenie powinno
być spełnione niezwłocznie po wezwaniu dłużnika do wykonania.” W uzasadnieniu wyroku z dnia 28 lutego
2011 r. (I CSK 243/10) Sąd Najwyższy dokonał prezentacji stanowisk orzeczniczych w zakresie początkowej daty
odsetek od zasądzanego zadośćuczynienia. Bez zbędnego powielania tych informacji zauważyć należy, że aktualnie w
orzecznictwie zarówno Sądu Najwyższego, jak i w przeważającej większości orzeczeń sądów apelacyjnych dominuje
stanowisko, zgodnie z którym odsetki za opóźnienie w zapłacie zadośćuczynienia należne są uprawnionemu od
terminu wyznaczonego przez art. 455 k.c. jeżeli w tym terminie zadośćuczynienie o którego wypłatę uprawniony
wezwał zobowiązanego było mu należne. Zdarzać się mogą sytuacje, że w dacie wezwania zobowiązanego do wypłaty
zadośćuczynienia nie było ono należne uprawnionemu w takiej wysokości jakiej żądał, a to w związku z faktem, że
wysokość krzywdy może zmieniać się z upływem czasu. Jeżeli zatem w postępowaniu sądowym ustalone zostanie,
że zadośćuczynienie w rozmiarze odpowiadającym sumie dochodzonej przez powoda należy się dopiero od dnia
wyrokowania, odsetki od zasądzonego w takim przypadku zadośćuczynienia mogą się należeć dopiero od dnia
wyrokowania. Nie jest to jednak tożsame z powołaną przez Sąd Okręgowy okolicznością, że określenia wysokości
zadośćuczynienia dokonuje Sąd zawsze na podstawie stanu istniejącego w chwili wyrokowania, a to zgodnie z art.
316 k.p.c. Jak wynika z wyroku Sądu Najwyższego z dnia 28 czerwca 2005r. w sprawie I CK 7/05 przyznawanie
odsetek dopiero od dnia wyrokowania z powołaniem się na ustalanie wysokości zadośćuczynienia według stanu
rzeczy istniejącego w chwili zamknięcia rozprawy i koncepcję waloryzacyjnego charakteru odsetek, pozbawione
jest aktualnie (tj. nie tylko w dacie orzeczenia Sądu Najwyższego ale i obecnie) doniosłości prawnej, bowiem od
wielu lat nie występuje zjawisko deprecjacji waluty polskiej. Powodowie A. C. i D. C. wezwali pozwaną do zapłaty
zadośćuczynienia w wysokości po 80 000 zł. w dniu 12 maja 2014r.Apelujący powołując się na 30 dniowy termin
do spełnienia świadczenia przez zakład ubezpieczeń wskazuje jednocześnie, że pozwana w dniu 16 czerwca 2014r.
podjęła decyzję o odmowie zadośćuczynienia roszczeniu powodów w tej wysokości, stąd żądanie zasądzenia odsetek
zostało zgłoszone od dnia 17 czerwca 2014r. Mając na uwadze przedstawione powyżej rozważania wskazać należy, że
żądania powodów w zakresie wysokości zadośćuczynienia w kwotach po 80 000 zł. były uzasadnione w wysokości
uznanej przez Sąd Apelacyjny jako adekwatne do rozmiaru krzywdy tj. w wysokości 75 000 zł. także w dniu kierowania
do pozwanego wezwania tj. w maju 2014r. Z tych względów skoro w terminie wynikającym z art. 14 ust. 1 ustawy
z dnia 22 maja 2003r. o ubezpieczeniach obowiązkowych, Ubezpieczeniowym Funduszu Gwarancyjnym i Polskim
Biurze Ubezpieczycieli Komunikacyjnych (t.j.Dz.U. 2013. 392) pozwana nie wypłaciła powodom żądanego zasadnie
zadośćuczynienia, należne są powodom na podstawie art. 481 § 1 k.c. odsetki ustawowe od żądanej daty początkowej,
czyli od 17 czerwca 2014r. W tym zakresie zatem zaskarżony wyrok również podlegał zmianie na podstawie art. 386
§ 1 k.p.c.
W pozostałym zakresie apelacja powodów nie była uzasadniona, a to z uwagi na fakt że przedstawione okoliczności nie
dawały podstaw do uznania, że powodom należne miałoby być wyższe niż 75 000 zł. zadośćuczynienie, stąd apelacje
w pozostałym zakresie zostały oddalone na mocy art. 385 k.p.c.
Wobec częściowego uwzględnienia apelacji koszty postępowania apelacyjnego zostały stosunkowo rozdzielone na
mocy art. 100 k.p.c. Mając na uwadze zakres zaskarżenia zarówno w części roszczenia głównego jak i daty początkowej
biegu odsetek należało uznać, że powodowie wygrali etap postępowania apelacyjnego w około 48%. Powodowie
ponieśli koszty opłaty od apelacji w wysokości po 2451 zł. oraz wynagrodzenie ich pełnomocnika w wysokości 1800
zł. Uwzględniając koszt wynagrodzenia pełnomocnika strony przeciwnej, łącznie koszty procesu w postępowaniu
apelacyjnym wyniosły 8502 zł. Ze stosunkowego rozdzielenia tych kosztów wynika zatem, że każdemu z powodów
pozwany winien zwrócić koszty postępowania apelacyjnego w wysokości 2250 zł.
SSA Joanna Naczyńska SSA Elżbieta Karpeta SSA Piotr Wójtowicz


### orzeczenie4.pdf ###
Sygn. akt I C 742/13
WYROK
W IMIENIU RZECZYPOSPOLITEJ POLSKIEJ
Dnia 8 kwietnia 2014 r.
  Sąd Rejonowy w Kłodzku, I Wydział Cywilny
w składzie następującym:
Przewodniczący: SSR Ewa Karp
Protokolant: Ewelina Świrta
po rozpoznaniu w dniu 8 kwietnia 2014 r. w Kłodzku
sprawy z powództwa D. A.
przeciwko  (...) S.A. w S.
o zapłatę 6.000,00 zł
zasądza od strony pozwanej  (...) S.A. w S. na rzecz powódki D. A. kwotę 6.000,00 zł (sześć tysięcy złotych 00/100)
z ustawowymi odsetkami od dnia 21 czerwca 2013 r. oraz tytułem zwrotu kosztów procesu kwotę 2.648,81 zł (dwa
tysiące sześćset czterdzieści osiem złotych 81/100).
Sygnatura akt IC 742/13
UZASADNIENIE
Powódka D. A. wniosła o zasądzenie od strony pozwanej  (...) Towarzystwo (...) w S.A. z siedziba w S. kwoty 6 000 zł
tytułem zadośćuczynienia za cierpienia związane z wypadkiem z 15 kwietnia 2012 roku.
W uzasadnieniu powódka podała, że w dniu 15 kwietnia 2012 roku miał miejsce wypadek komunikacyjny, w
następstwie którego doznała skręcenia i naderwania odcinka szyjnego kręgosłupa i stłuczenia klatki piersiowej.
Powódka wskazała, że pojazd sprawcy ubezpieczony był w zakresie OC w u strony pozwanej, która przyznała powódce
zadośćuczynienie w kwocie 2500 zł i odmówiła wypłaty dalszej żądanej kwoty.
Strona pozwana wniosła o oddalenie powództwa. Przyznała, że ponosi odpowiedzialność za skutki kolizji drogowej
z dnia 15 kwietnia 2012 roku, ale przeprowadziła postępowanie likwidacyjne i wypłaciła powódce należne
zadośćuczynienie w kwocie 2500 złotych.
Sąd ustalił następujący stan faktyczny:
Powódka D. A. została poszkodowana w wypadku komunikacyjnym 15 kwietnia 2012 roku.. Była w chwili wypadku
osobą pasażerką samochodu, w który uderzył sprawca ubezpieczony w  (...) Towarzystwie (...).
Dowód:
- przesłuchanie powódki K- 68-69, akta szkody
W chwili wypadku powódka miała 37 lat. W wyniku wypadku powódka doznała urazu kręgosłupa, odczuwała bóle
głowy i karku, leczyła się u ortopedy i neurologa, przeszła rehabilitacje i oczekuje na następną., nie stać jej na prywatna
rehabilitację. Do chwili obecnej powódka odczuwa drętwienie palców i bóle głowy, co jest uciążliwe przy wykonywaniu
pracy zawodowej- powódka pracuje w  banku (...) przy komputerze. Przed wypadkiem powódka była instruktorką
aerobiku, czynnie uprawiała sporty- narty, snowboard, rower, biegi, połka ręczna . Obecnie nie może prowadzić zajęć
ani ćwiczyć.
Dowód:
- przesłuchanie powódki K- 68-69
Powódka otrzymała od strony pozwanej zadośćuczynienie w kwocie 2500 zł .
Dowód:
- akta szkody
Jak ustalili powołani przez Sad biegli chirurg - ortopeda S. G., neurolog T. W., powódka doznała wykręcenia kręgosłupa
szyjnego z niewielkim ograniczeniem ruchomości, bez objawów korzeniowych w chwili badania i stłuczenia klatki
piersiowej bez następstw, co ortopeda uznał za 1% długotrwały uszczerbek na zdrowiu. Skutkiem urazu skrętnego
odcinka kręgosłupa szyjnego był zespół bólowy odcinka szyjnego , a uszczerbek na zdrowiu z tego tytułu neurolog
określił na 5 %.
Dowód:
- opinie biegłych K 80-82, 98-99
W tak ustalonym stanie faktycznym Sąd zważył , co następuje:
Powództwo należało uwzględnić w części, na podstawie zgromadzonego materiału dowodowego, a w szczególności
opinii biegłych z zakresu ortopedii i neurologii.
Na podstawie przepisu art. 445 § 1 k.c. w wypadkach przewidzianych w artykule poprzedzającym sąd może przyznać
poszkodowanemu odpowiednią sumę tytułem zadośćuczynienia pieniężnego za doznaną krzywdę.
Zgodnie z przepisem art. 822 § 1 k.p.c. przez umowę ubezpieczenia odpowiedzialności cywilnej ubezpieczyciel
zobowiązuje się do zapłacenia określonego w umowie odszkodowania za szkody wyrządzone osobom trzecim, wobec
których odpowiedzialność za szkodę ponosi ubezpieczający albo ubezpieczony.
Sprawą sporną była w sprawie wysokość należnego powódce zadośćuczynienia, wobec wypłacenia już kwoty 2500
złotych.
O charakterze, jaki ma spełniać zadośćuczynienie wypowiedział się Sąd Najwyższy w wyroku z dnia 3 lutego 2000
r. wydanego w sprawie I CKN 969/98 (LEX 50824), stwierdzając, że zadośćuczynienie nie jest karą, lecz sposobem
naprawienia krzywdy. Chodzi tu o krzywdę ujmowaną jako cierpienie fizyczne, a więc ból i inne dolegliwości oraz
cierpienia psychiczne, czyli negatywne uczucia przeżywane w związku z cierpieniami fizycznymi lub następstwami
uszkodzenia ciała, czy rozstroju zdrowia w postaci np. zeszpecenia, wyłączenia z normalnego życia itp. Celem
zadośćuczynienia jest przede wszystkim złagodzenie tych cierpień. Winno ono mieć charakter całościowy i obejmować
wszystkie cierpienia fizyczne i psychiczne, zarówno już doznane, jak i te, które zapewne wystąpią w przyszłości (a więc
prognozy na przyszłość). Przy ocenie więc "odpowiedniej sumy" należy brać pod uwagę wszystkie okoliczności danego
wypadku, mające wpływ na rozmiar doznanej krzywdy.
W niniejszej sprawie Sąd uznał, że przyznane przez stronę pozwaną zadośćuczynienie w kwocie 2.500 zł nie jest
adekwatne do krzywdy jakiej doznała powódka ulegając wypadkowi komunikacyjnemu i w oparciu o ustalenia i
wnioski opinii wszystkich powołanych biegłych przyznał powódce 6 000 zł dalszego zadośćuczynienia.
Wynika to z faktu, że rozważając wysokość w jakiej winno być zadośćuczynienie wypłacone, należy rozważać każdy
przypadek indywidualnie, ponieważ jak stwierdził Sąd Najwyższy w wyroku z dnia 12 września 2002 r., wydanemu
w sprawie IV CKN 1266/00 (LEX nr 80272) określenie wysokości zadośćuczynienia za doznaną krzywdę w razie
uszkodzenia ciała powinno się opierać na obiektywnych i sprawdzalnych kryteriach, kierować się jego celami i
charakterem, przy uwzględnieniu jednak indywidualnej sytuacji stron.
Ustalając wysokość zadośćuczynienia Sąd ma dosyć szeroką swobodę w tej kwestii. Zdaniem Sądu przyznane
zadośćuczynienie w połączeniu z otrzymanym już, jest w pełni adekwatne do stopnia cierpień zarówno fizycznych jak
i psychicznych jakich w wyniku wypadku doznała powódka.
Sad uwzględnił przede wszystkim młody wiek powódki, pomocniczo uszczerbek na zdrowiu w wysokości 6%, ale
przede wszystkim wynikającą z przesłuchania powódki zmianę trybu życia po wypadku, niemożność uprawiania
sportów i prowadzenia zajęć aerobiku oraz ćwiczeń. Ta właśnie zmiana trybu życia stanowi krzywdę wymagająca
kompensaty w postaci zadośćuczynienia.
O kosztach postępowania orzeczono po myśli przepisu art. 98 § 1 k.p.c.


### orzeczenie6.pdf ###
Sygn. akt I Ca 397/13
WYROK
W IMIENIU RZECZYPOSPOLITEJ POLSKIEJ
Dnia 6 listopada 2013 r.
Sąd Okręgowy w Sieradzu Wydział I Cywilny
w składzie:
Przewodniczący SSO Barbara Bojakowska
Sędziowie SSO Elżbieta Zalewska-Statuch
SSO Katarzyna Powalska
Protokolant sekretarz sądowy Elwira Kosieniak
po rozpoznaniu w dniu 6 listopada 2013 r. w Sieradzu
na rozprawie sprawy
z powództwa E. P. i K. P.
przeciwko  Towarzystwu (...) w siedzibą w W.
o zadośćuczynienie
na skutek apelacji obu stron
od wyroku Sądu Rejonowego w Łasku
z dnia 4 lipca 2013 r. sygn. akt I C 872/12
I.  z apelacji powodów zmienia zaskarżony wyrok w punktach 1, 2, 3 i 4 w ten sposób, że :
a)  kwotę zasadzoną w punkcie 1 na rzecz powódki E. P. podwyższa z 10.000 złotych do 30.000 (trzydziestu tysięcy)
złotych ;
b)  kwotę zasądzoną w punkcie 2 na rzecz powoda K. P. podwyższa z 10.000 złotych do 40.000 (czterdziestu tysięcy)
złotych;
c)  punktowi 4 nadaje brzmienie: „znosi wzajemnie między stronami koszty procesu”;
II.  oddala apelację pozwanego w całości;
III.  zasądza od pozwanego  Towarzystwa (...) w siedzibą w W. na rzecz powodów E. P. i K. P. kwoty po 1200 (jeden
tysiąc dwieście) złotych dla każdego z nich tytułem zwrotu kosztów postępowania apelacyjnego.
Sygn. akt I Ca 397/13
UZASADNIENIE
Zaskarżonym wyrokiem Sąd Rejonowy w Łasku w sprawie z powództwa E. P. i K. P. przeciwko  Towarzystwu (...) z
siedzibą w W. o zadośćuczynienie zasądził od pozwanego na rzecz powódki E. P. i powoda K. P. kwotę po 10 000 zł
dla każdego z nich z odsetkami ustawowymi od dnia 13 lipca 2012 roku do dnia zapłaty, oddalając ich powództwa w
pozostałym zakresie. Ponadto Sąd zasądził od powódki i powoda na rzecz pozwanego  Towarzystwa (...) z siedzibą w
W. kwotę po 2600 zł od każdego z nich tytułem częściowego zwrotu kosztów zastępstwa procesowego.
Powyższe rozstrzygnięcie Sąd Rejonowy oparł na następujących ustaleniach
i wnioskach:
W dniu 7 maja 2012 roku w miejscowości P. gmina P. kierujący samochodem ciężarowym marki M. (...) o nr rej. (...) A.
B. nieumyślnie naruszył zasady bezpieczeństwa w ruchu drogowym w ten sposób, że podczas wykonywania manewru
wyprzedzania rowerzysty H. P. nie zachował należytej odległości od wyprzedzanego rowerzysty, czym doprowadził do
jego potrącenia, na skutek czego H. P. doznał obrażeń ciała, powodujących jego zgon w dniu 9 maja 2012 roku.
Właściciel samochodu marki M. (...) nr rej. (...) miał zawartą umowę ubezpieczenia odpowiedzialności cywilnej
posiadaczy pojazdów mechanicznych z pozwanym  Towarzystwem (...) w W..
H. P. był mężem powódki E. P. i ojcem powoda K. P., wspólnie zamieszkiwali. W chwili śmierci H. P. miał 65 lat, a
jego syn K. miał wtedy 20 lat
Sąd Rejonowy ustalił, że powodowie - żona i syn zmarłego bardzo przeżyli jego śmierć. H. P. stanowił dla nich oparcie w
sferze emocjonalnej i materialnej, spędzali wspólnie bardzo dużo czasu, zmarły organizował czas wolny całej rodziny.
Na skutek śmierci H. P. powodowie odczuwali i nadal odczuwają zaburzenia w postaci bezsenności, smutku, braku
koncentracji, osłabienia pamięci, nawracających myśli o zmarłym. Z tego względu leczą się systematycznie u lekarza
rodzinnego i u psychologa.
Według opinii biegłego na skutek śmierci H. P.E. P. i K. P. doznali zaburzeń adaptacyjnych pod postacią
zaburzeń depresyjno-lękowych, które w dużo mniejszym nasileniu trwają nadal. Oboje powodowie doznali cierpień
psychicznych dużego stopnia w postaci bólu psychicznego, osamotnienia, krzywdy. Cierpienia te trwają do chwili
obecnej, ale w dużo mniejszym nasileniu.
W przedsądowym postępowaniu likwidacyjnym pełnomocnik powodów wniósł o przyznanie każdemu z powodów
zadośćuczynienia i odszkodowania w kwotach po 120 000 zł. Pozwany dowiedział się o żądaniu powodów najpóźniej
w dniu 12 czerwca 2012 roku, ponieważ taką datę nosi potwierdzenie otrzymania zawiadomienia o szkodzie. Sąd
pierwszej instancji ustalił, że pozwany wypłacił dotychczas każdemu z powodów kwoty po 50 000 zł tytułem
zadośćuczynienia.
W oparciu o tak ustalony stan faktyczny Sąd Rejonowy stwierdził, że prawną podstawą odpowiedzialności cywilnej
posiadacza samochodu, a w konsekwencji – odpowiadającego za jego dług pozwanego ubezpieczyciela jest przepis
art. 436 § 1 k.c. Odpowiedzialność cywilna  Towarzystwa (...) wynika także z umowy ubezpieczenia odpowiedzialności
cywilnej pojazdu kierowanego przez A. B. na podstawie art. 9 ust. 1 ustawy z dnia 22 maja 2003 roku o ubezpieczeniach
obowiązkowych, Ubezpieczeniowym Funduszy Gwarancyjnym i Polskim Biurze Ubezpieczycieli Komunikacyjnych, a
także z art. 822 § 1 k.c.
Zadośćuczynienie w kwocie po 10 000 zł na rzecz każdego z powodów Sąd zasądził na podstawie art. 446 § 4 k.c.
Sąd przyjął, że kwoty zadośćuczynienia po 60 000 zł dla każdego z powodów są w okolicznościach niniejszej sprawy
sumami odpowiednimi. Jest tak dlatego, że więzi rodzinne pomiędzy małżonkami ( powódką i jej zmarłym mężem )
oraz rodzicami i dziećmi (powodem i jego zmarłym ojcem ) są najbliższymi i najsilniejszymi więziami. Zatem utrata
małżonka albo rodzica powoduje ( oprócz wypadków zaburzonych więzi rodzinnych ) największą krzywdę spośród
wypadków utraty najbliższych członków rodziny. Sąd uznał przy tym, że wiek osoby zmarłej i pokrzywdzonego miał
znaczenie dla określenia stopnia krzywdy. Jego zdaniem śmierć H. P. w wieku 65 lat była śmiercią przedwczesną i z
tego względu stanowi ewidentną krzywdę dla powodów, którzy zasadnie mogli liczyć na to, że ich więzi z H. P. będą
trwały jeszcze wiele lat. O odsetkach orzeczono na podstawie art. 481 §1 i 2 k.c. oraz art. 14 ust. 1 ustawy z dnia 22
maja 2003 roku o ubezpieczeniach obowiązkowych, Ubezpieczeniowym Funduszu Gwarancyjnym i Polskim Biurze
Ubezpieczycieli Komunikacyjnych ( Dz. U. Nr 124 poz. 1152 z póź. zm. ). Termin 30 dniowy do wypłaty świadczenia
minął w dniu 12 lipca 2012 roku.
Na podstawie art.100 k.p.c. w związku z art. 99 k.p.c. zasądzono od każdego z powodów, którzy sprawę wygrali w około
14 %, a przegrali w 86 %, na rzecz pozwanego, który sprawę wygrał w 86 %, część kosztów procesu poniesionych przez
pozwanego, wynoszącą według obliczeń po 2600 zł.
Z powyższym wyrokiem nie zgodzili się zarówno powodowie jak i strona pozwana.
Pozwany w apelacji zaskarżył wyrok w całości, zarzucając mu obrazę przepisów prawa materialnego tj. art. 446 § 4
k.c poprzez błędną ocenę prawną, że odpowiednim do rozmiaru krzywdy powodów zadośćuczynieniem jest kwota 60
000 zł dla każdego z powodów w sytuacji, gdy kwota ta jest zdecydowanie wyższa od zadośćuczynień przyznawanych
powodom w sprawach o podobnych stanach faktycznych lub w relacjach rodzinnych jeszcze bliższych.
W konkluzji wniósł o zmianę wyroku w zakresie pkt 1 i 2 i oddalenie powództwa oraz o zwrot kosztów postępowania
za instancję odwoławczą.
Powodowie zaskarżyli natomiast wyrok w części w jakiej sąd oddalił powództwo, zarzucając mu naruszenie przepisów
postępowania, które miały istotny wpływ na wynik rozstrzygnięcia tj. art. 328 § 2 kpc w zw. z art. 233 kpc poprzez:
- niewyjaśnienie istoty sprawy i pominięcie okoliczności wynikającej z akt szkodowych nr 2575/12/33/40AH
załączonych przez pozwanego T., iż powódce E. P. wypłacono zadośćuczynienie w kwocie 30 000 zł, zaś K. P. kwotę
20 000 zł
- sprzeczność pomiędzy uzasadnieniem wyroku a materiałem dowodowym polegającą na uznaniu, iż powodom należy
się kwota w sumie po 60 000 zł zadośćuczynienia oraz zasądzeniu tytułem wyrównania kwoty po 10 000 zł, w sytuacji
gdy pozwany w postępowaniu szkodowym wypłacił powodom odpowiednio 30 000 zł i 20 000 zł.
W oparciu o powyższe zarzuty wnieśli o:
- zmianę skarżonego wyroku przez zasądzenie tytułem zadośćuczynienia: na rzecz E. P. kwotę 30 000 zł zaś na rzecz
K. P. kwotę 40 000 zł – obie kwoty z odsetkami ustawowymi od dnia 13 lipca 2012, ewentualnie uchylenie wyroku i
przekazanie Sądowi I instancji do ponownego rozpoznania,
- zasądzenie od pozwanego na rzecz każdego z powodów kosztów postępowania wraz z kosztami zastępstwa
adwokackiego według norm przepisanych za obie instancje.
Sąd Okręgowy zważył:
Apelacja powodów jest uzasadniona i zasługuje w całości na uwzględnienie.
Zgodzić należy się z zarzutem naruszenia prawa procesowego polegającym na dokonaniu ustaleń sprzecznych z
zebranym w sprawie materiałem dowodowym w zakresie wysokości kwot wypłaconych powodom przez pozwanego
w postępowaniu likwidacyjnym, co miało niewątpliwie wpływ na kwotę zasądzonego na rzecz powódki i powoda
zadośćuczynienia. Sąd Rejonowy błędne bowiem ustalił, że powodowie otrzymali od pozwanego zakładu ubezpieczeń
kwoty po 50 000 zł każdy z nich tytułem zadośćuczynienia, kiedy z akt szkodowych załączonych na ich wniosek
do akt sądowych jednoznacznie wynika, iż pozwany wypłacił powódce i powodowi odpowiednio po 30 000 zł i 20
000 zł. Fakt podania błędnych kwot otrzymanych w drodze postępowania likwidacyjnego przez samych powodów
oraz przyznanych przez stronę pozwaną, nie zwalniał Sądu od weryfikacji tych twierdzeń na podstawie dokumentów
zawartych w aktach szkodowych.
Skutkiem powyższego błędnego ustalenia, była także sprzeczność miedzy uzasadnieniem Sądu odnośnie wysokości
zadośćuczynienia ,które jego zdaniem ma rekompensować krzywdę, a kwotą faktycznie przyznaną ( ustalono 60.000.
a faktycznie powodowie otrzymali po uwzględnieniu wyroku sądu 40.000 i 30.000).
Sąd odwoławczy w pełni podziela przy tym stanowisko Sądu pierwszej instancji, przyjmujące kwotę 60 000 zł
zadośćuczynienia za odpowiednią dla każdego z powodów, co skutkowało zmianą zaskarżonego wyroku zgodnie z
żądaniem apelujących.
Nie zasługiwała natomiast na uwzględnienie apelacja strony pozwanej.
Chybiony jest bowiem zarzutu pozwanego, który twierdzi, że kwota ustalonego zadośćuczynienia jest wygórowana.
Zadośćuczynienie ma charakter uznaniowy, a przepisy kodeksu nie wskazują jakichkolwiek kryteriów, jakie należałoby
uwzględniać przy ustalaniu wysokości zadośćuczynienia pieniężnego; przepis ten mówi jedynie o „odpowiedniej sumie
tytułem zadośćuczynienia pieniężnego za doznaną krzywdę”. Kryteria, jakimi należy się kierować przy określaniu
wysokości zadośćuczynienia dostarcza nam orzecznictwo i judykatura.
Ustalając wysokość zadośćuczynienia, pamiętać należy, że ma ono mieć charakter kompensacyjny, a więc przedstawiać
ekonomicznie odczuwalną wartość. Orzecznictwo wskazuje, że uwzględniając przy ustalaniu zadośćuczynienia
pieniężnego za doznaną krzywdę potrzebę utrzymania wysokości zadośćuczynienia w rozsądnych granicach,
odpowiadających aktualnym warunkom i przeciętnej stopie życiowej społeczeństwa, nie można podważać
kompensacyjnej funkcji zadośćuczynienia (wyrok SN z dnia 30 stycznia 2004 r., I CK 131/2003, OSNC 2005, nr 2, poz.
40). Nie może jednak zarazem kwota zadośćuczynienia stanowić źródła wzbogacenia, a jedynym kryterium dla oceny
wysokości zasądzonego zadośćuczynienia jest rozmiar krzywdy powoda (wyrok SA w Lublinie z dnia 12 października
2004 r., I ACa 530/04, LEX nr 179052).
Sąd Rejonowy prawidłowo ocenił znajdujący się w aktach sprawy materiał dowodowy. Opierając się na
niekwestionowanej przez strony opinii biegłego podniósł szereg okoliczności relewantnych przy uwzględnianiu
wysokości zadośćuczynienia, a mianowicie stopień uszczerbku psychicznego powodów, jego trwanie się w czasie,
konieczność długotrwałego leczenia psychiatrycznego i psychologicznego, wpływ śmierci H. P. na ich funkcjonowanie
w życiu codziennym. Należy tutaj również wziąć uwagę doniosłość naruszonego dobra osobistego jakim jest dobro
rodziny. W przedmiotowej sprawie nie ulega wątpliwości, że powódka tracąc męża, a powód ojca odnieśli ogromną
krzywdę i nie ma racji skarżący, że są bliższe relacje niż pomiędzy małżonkami oraz między rodzicem a dzieckiem.
Powodowie dowiedli skali bólu i cierpienia jakie ich dotknęło, wskazali zmiany w ich sytuacji rodzinnej i osobistej.
Należy zatem uznać, że Sąd oparł się na wymiernych i konkretnych okolicznościach, które wziął pod uwagę
przy szacowaniu należnego poszkodowanym zadośćuczynienia. Ustalona w przedmiotowej sprawie wysokość
zadośćuczynienia spełnia wszystkie przywołane wcześniej kryteria i należy ją uznać za spełniającą wymóg
„odpowiedniości” przewidziany w art. 446 § 4 kc.
Strona pozwana, powołując znane jej wyroki w sprawach o roszczenie tego samego rodzaju starała się wykazać, że
przyznana powodom kwota jest wygórowana w stosunku do spraw, których stan faktyczny jest podobny lub relacje
rodzinne jeszcze bliższe. Pozwany podnosi przy tym, „ (…) że ocenny charakter roszczenia o zadośćuczynienie oraz
swoboda kształtowania przez Sąd wysokości tych świadczeń sprawie, że o <<odpowiedniości>> zadośćuczynienia
można mówić jedynie w nawiązaniu do innych, podobnych spraw, aby zadośćuczynienie przyznane powodom
uznać za zharmonizowane z zadośćuczynieniami tam zasądzonymi”. Trudno się z tym stanowiskiem zgodzić. W
każdej sprawie występują bowiem szczególne, właściwe tylko dla niej, okoliczności faktyczne. Skala doznanych
krzywd powinna być zrelatywizowana do konkretnego przypadku, ponieważ jest ona zależna od indywidualnych
cech poszkodowanego. Dlatego okoliczności wpływające na wysokość zadośćuczynienia, podobnie jak kryteria ich
oceny, powinny być rozważane indywidualnie wobec konkretnej osoby pokrzywdzonego, bez względu na wysokość
zadośćuczynienia zasądzonego w innej sprawie. Nie da się, bowiem w wymierny sposób ocenić, czy doznana przez
powoda krzywda, nawet przy podobnych obrażeniach i sytuacji osobistej, jest większa, czy mniejsza, niż krzywda
doznana przez inną osobę na rzecz, której w innej sprawie zasądzono odpowiednie świadczenie. Ocena kryteriów
decydujących o wysokości zadośćuczynienia zależy od okoliczności konkretnej sprawy. Dlatego konfrontacja danego
przypadku z innymi może dać jedynie orientacyjne wskazówki, co do poziomu odpowiedniego zadośćuczynienia.
Kierowanie się przy ustalaniu sumy zadośćuczynienia sumami zasądzanymi z tego tytułu w innych sprawach może
tylko zapobiegać powstawaniu rażących dysproporcji w podobnych sprawach. Wysokość świadczeń przyznanych w
innych sprawach, choćby w podobnych stanach faktycznych, nie może natomiast stanowić dodatkowego kryterium
miarkowania zadośćuczynienia ( por. wyr. SN, II CSK 78/08).
Mając na uwadze powyższe rozważania Sąd Okręgowy z apelacji powodów, na podstawie art. 386 § 1 k.p.c., zmienił
zaskarżony wyrok poprzez podwyższenie przyznanego zadośćuczynienia odpowiednio do 30.000 złotych dla powódki i
40.000 złotych dla powoda. Zmiana ta zrodziła również konieczność wzajemnego zniesienia między stronami kosztów
procesu przed Sądem pierwszej instancji uwzględniając wynik procesu, na podstawie art. 100 k.p.c.
Apelacja pozwanego jako nieuzasadniona podlegała oddaleniu w oparciu o treść art. 385 k.p.c.
O kosztach procesu za instancję odwoławczą Sąd Okręgowy orzekł na podstawie
art. 98 § 1 w związku z art. 108 § 1 k.p.c. oraz z § 6 pkt 4, § 13 ust. 1 pkt 1 i § 2 rozporządzenia Ministra
Sprawiedliwości z dnia 28 września 2002 r. w sprawie opłat za czynności adwokackie oraz ponoszenia przez Skarb
Państwa kosztów nieopłaconej pomocy prawnej udzielonej z urzędu (Dz. U. Nr 163, poz. 1348 ze zm.) obciążając nimi
stronę przegrywającą.


### orzeczenie7.pdf ###
Sygn. akt I C 742/13
WYROK
W IMIENIU RZECZYPOSPOLITEJ POLSKIEJ
Dnia 8 kwietnia 2014 r.
  Sąd Rejonowy w Kłodzku, I Wydział Cywilny
w składzie następującym:
Przewodniczący: SSR Ewa Karp
Protokolant: Ewelina Świrta
po rozpoznaniu w dniu 8 kwietnia 2014 r. w Kłodzku
sprawy z powództwa D. A.
przeciwko  (...) S.A. w S.
o zapłatę 6.000,00 zł
zasądza od strony pozwanej  (...) S.A. w S. na rzecz powódki D. A. kwotę 6.000,00 zł (sześć tysięcy złotych 00/100)
z ustawowymi odsetkami od dnia 21 czerwca 2013 r. oraz tytułem zwrotu kosztów procesu kwotę 2.648,81 zł (dwa
tysiące sześćset czterdzieści osiem złotych 81/100).
Sygnatura akt IC 742/13
UZASADNIENIE
Powódka D. A. wniosła o zasądzenie od strony pozwanej  (...) Towarzystwo (...) w S.A. z siedziba w S. kwoty 6 000 zł
tytułem zadośćuczynienia za cierpienia związane z wypadkiem z 15 kwietnia 2012 roku.
W uzasadnieniu powódka podała, że w dniu 15 kwietnia 2012 roku miał miejsce wypadek komunikacyjny, w
następstwie którego doznała skręcenia i naderwania odcinka szyjnego kręgosłupa i stłuczenia klatki piersiowej.
Powódka wskazała, że pojazd sprawcy ubezpieczony był w zakresie OC w u strony pozwanej, która przyznała powódce
zadośćuczynienie w kwocie 2500 zł i odmówiła wypłaty dalszej żądanej kwoty.
Strona pozwana wniosła o oddalenie powództwa. Przyznała, że ponosi odpowiedzialność za skutki kolizji drogowej
z dnia 15 kwietnia 2012 roku, ale przeprowadziła postępowanie likwidacyjne i wypłaciła powódce należne
zadośćuczynienie w kwocie 2500 złotych.
Sąd ustalił następujący stan faktyczny:
Powódka D. A. została poszkodowana w wypadku komunikacyjnym 15 kwietnia 2012 roku.. Była w chwili wypadku
osobą pasażerką samochodu, w który uderzył sprawca ubezpieczony w  (...) Towarzystwie (...).
Dowód:
- przesłuchanie powódki K- 68-69, akta szkody
W chwili wypadku powódka miała 37 lat. W wyniku wypadku powódka doznała urazu kręgosłupa, odczuwała bóle
głowy i karku, leczyła się u ortopedy i neurologa, przeszła rehabilitacje i oczekuje na następną., nie stać jej na prywatna
rehabilitację. Do chwili obecnej powódka odczuwa drętwienie palców i bóle głowy, co jest uciążliwe przy wykonywaniu
pracy zawodowej- powódka pracuje w  banku (...) przy komputerze. Przed wypadkiem powódka była instruktorką
aerobiku, czynnie uprawiała sporty- narty, snowboard, rower, biegi, połka ręczna . Obecnie nie może prowadzić zajęć
ani ćwiczyć.
Dowód:
- przesłuchanie powódki K- 68-69
Powódka otrzymała od strony pozwanej zadośćuczynienie w kwocie 2500 zł .
Dowód:
- akta szkody
Jak ustalili powołani przez Sad biegli chirurg - ortopeda S. G., neurolog T. W., powódka doznała wykręcenia kręgosłupa
szyjnego z niewielkim ograniczeniem ruchomości, bez objawów korzeniowych w chwili badania i stłuczenia klatki
piersiowej bez następstw, co ortopeda uznał za 1% długotrwały uszczerbek na zdrowiu. Skutkiem urazu skrętnego
odcinka kręgosłupa szyjnego był zespół bólowy odcinka szyjnego , a uszczerbek na zdrowiu z tego tytułu neurolog
określił na 5 %.
Dowód:
- opinie biegłych K 80-82, 98-99
W tak ustalonym stanie faktycznym Sąd zważył , co następuje:
Powództwo należało uwzględnić w części, na podstawie zgromadzonego materiału dowodowego, a w szczególności
opinii biegłych z zakresu ortopedii i neurologii.
Na podstawie przepisu art. 445 § 1 k.c. w wypadkach przewidzianych w artykule poprzedzającym sąd może przyznać
poszkodowanemu odpowiednią sumę tytułem zadośćuczynienia pieniężnego za doznaną krzywdę.
Zgodnie z przepisem art. 822 § 1 k.p.c. przez umowę ubezpieczenia odpowiedzialności cywilnej ubezpieczyciel
zobowiązuje się do zapłacenia określonego w umowie odszkodowania za szkody wyrządzone osobom trzecim, wobec
których odpowiedzialność za szkodę ponosi ubezpieczający albo ubezpieczony.
Sprawą sporną była w sprawie wysokość należnego powódce zadośćuczynienia, wobec wypłacenia już kwoty 2500
złotych.
O charakterze, jaki ma spełniać zadośćuczynienie wypowiedział się Sąd Najwyższy w wyroku z dnia 3 lutego 2000
r. wydanego w sprawie I CKN 969/98 (LEX 50824), stwierdzając, że zadośćuczynienie nie jest karą, lecz sposobem
naprawienia krzywdy. Chodzi tu o krzywdę ujmowaną jako cierpienie fizyczne, a więc ból i inne dolegliwości oraz
cierpienia psychiczne, czyli negatywne uczucia przeżywane w związku z cierpieniami fizycznymi lub następstwami
uszkodzenia ciała, czy rozstroju zdrowia w postaci np. zeszpecenia, wyłączenia z normalnego życia itp. Celem
zadośćuczynienia jest przede wszystkim złagodzenie tych cierpień. Winno ono mieć charakter całościowy i obejmować
wszystkie cierpienia fizyczne i psychiczne, zarówno już doznane, jak i te, które zapewne wystąpią w przyszłości (a więc
prognozy na przyszłość). Przy ocenie więc "odpowiedniej sumy" należy brać pod uwagę wszystkie okoliczności danego
wypadku, mające wpływ na rozmiar doznanej krzywdy.
W niniejszej sprawie Sąd uznał, że przyznane przez stronę pozwaną zadośćuczynienie w kwocie 2.500 zł nie jest
adekwatne do krzywdy jakiej doznała powódka ulegając wypadkowi komunikacyjnemu i w oparciu o ustalenia i
wnioski opinii wszystkich powołanych biegłych przyznał powódce 6 000 zł dalszego zadośćuczynienia.
Wynika to z faktu, że rozważając wysokość w jakiej winno być zadośćuczynienie wypłacone, należy rozważać każdy
przypadek indywidualnie, ponieważ jak stwierdził Sąd Najwyższy w wyroku z dnia 12 września 2002 r., wydanemu
w sprawie IV CKN 1266/00 (LEX nr 80272) określenie wysokości zadośćuczynienia za doznaną krzywdę w razie
uszkodzenia ciała powinno się opierać na obiektywnych i sprawdzalnych kryteriach, kierować się jego celami i
charakterem, przy uwzględnieniu jednak indywidualnej sytuacji stron.
Ustalając wysokość zadośćuczynienia Sąd ma dosyć szeroką swobodę w tej kwestii. Zdaniem Sądu przyznane
zadośćuczynienie w połączeniu z otrzymanym już, jest w pełni adekwatne do stopnia cierpień zarówno fizycznych jak
i psychicznych jakich w wyniku wypadku doznała powódka.
Sad uwzględnił przede wszystkim młody wiek powódki, pomocniczo uszczerbek na zdrowiu w wysokości 6%, ale
przede wszystkim wynikającą z przesłuchania powódki zmianę trybu życia po wypadku, niemożność uprawiania
sportów i prowadzenia zajęć aerobiku oraz ćwiczeń. Ta właśnie zmiana trybu życia stanowi krzywdę wymagająca
kompensaty w postaci zadośćuczynienia.
O kosztach postępowania orzeczono po myśli przepisu art. 98 § 1 k.p.c.


### orzeczenie3.pdf ###
Sygn. akt III Ca 1335/16
UZASADNIENIE
Zaskarżonym wyrokiem z dnia 14 czerwca 2016 roku Sąd Rejonowy w Pabianicach:
1. zasądził od  Towarzystwa (...) w W. na rzecz I. S. kwotę 60.000 złotych tytułem zadośćuczynienia wraz z odsetkami
ustawowymi od dnia 9 czerwca 2014 r. do 31 grudnia 2015 r. i odsetkami ustawowymi za opóźnienie od dnia 1 stycznia
2016 r. do dnia zapłaty oraz kwotę 3617 złotych tytułem kosztów procesu;
2. zasądził od  Towarzystwa (...) w W. na rzecz A. S. kwotę 20.000 złotych tytułem zadośćuczynienia wraz z odsetkami
ustawowymi od dnia 9 czerwca 2014 r. do 31 grudnia 2015 r. i odsetkami ustawowymi za opóźnienie od dnia 1 stycznia
2016 r. do dnia zapłaty oraz kwotę 2417 złotych tytułem kosztów procesu;
3. zasądził od  Towarzystwa (...) w W. na rzecz M. S. kwotę 20.000 złotych tytułem zadośćuczynienia wraz z odsetkami
ustawowymi od dnia 9 czerwca 2014 r. do 31 grudnia 2015 r. i odsetkami ustawowymi za opóźnienie od dnia 1 stycznia
2016 r. do dnia zapłaty oraz kwotę 2417 złotych tytułem kosztów procesu;
4. oddalił powództwa w pozostałej części co do odsetek ustawowych za okres od 15 maja do 8 czerwca 2014 r.;
5. nakazał pobranie od  Towarzystwa (...) w W. na rzecz Skarbu Państwa Sądu Rejonowego w Pabianicach kwoty
6166,34 złotych tytułem kosztów sądowych.
Powyższy wyrok w zakresie kwoty 20.000 złotych zasądzonej tytułem zadośćuczynienia dla powódki I. S. po śmierci
ojca, kwoty 10.000,00 złotych zasądzonej tytułem zadośćuczynienia dla powódki A. S. po śmierci dziadka oraz kwoty
10.000,00 złotych zasądzonej tytułem zadośćuczynienia dla powoda M. S. po śmierci dziadka, a także co do orzeczenia
o kosztach procesu zaskarżył apelacją pozwany, podnosząc następujące zarzuty:
1. naruszenia zadośćuczynienia art. 448 k.c. - poprzez błędną ocenę, że:
- dla powódki I. S., po śmierci ojca, odpowiednim do rozmiaru doznanej krzywdy zadośćuczynieniem jest kwota
60.000 zł.,
- dla powódki A. S., po śmierci dziadka, odpowiednim do rozmiaru doznanej krzywdy zadośćuczynieniem jest kwota
20.000 zł.,
- dla powoda M. S., po śmierci dziadka, odpowiednim do rozmiaru doznanej krzywdy zadośćuczynieniem jest kwota
20.000 zł.,
2. naruszenia art. 2 i art. 32 Konstytucji Rzeczpospolitej Polskiej - poprzez przyznanie powodom zadośćuczynień
w kwocie zdecydowanie odbiegającej wysokością od kwot, które uzyskały na mocy prawomocnych wyroków, w
tym wyroków wydanych przez ten sam Sąd osoby dochodzące roszczeń tego samego rodzaju, w bardzo podobnych
stanach faktycznych, w szczególności przy bardzo podobnej sytuacji osobistej (z racji wieku, płci, sposobu życia
przed wypadkiem), co narusza poczucie sprawiedliwości społecznej oraz zasadę równego traktowania obywateli przez
władze publiczne, wyrażone w powołanych przepisach.
W konkluzji pozwany wniósł o zmianę zaskarżonego wyroku i zasądzenie:
a) w pkt 1 wyroku kwoty 40.000,00 zł. tytułem zadośćuczynienia dla powódki I. S. po śmierci ojca;
b) w pkt 2 wyroku kwoty 10.000,00 zł. tytułem zadośćuczynienia dla powódki A. S. po śmierci dziadka;
c) w pkt 3 wyroku kwoty 10.000,00 zł. tytułem zadośćuczynienia dla powoda M.
S. po śmierci dziadka, a w pozostałym zakresie oddalenie powództwa. Ponadto wniósł o orzeczenie o kosztach procesu
według zasady ich stosunkowego rozłożenia z uwzględnieniem zmiany pkt 1,2,3 wyroku i o zwrot kosztów procesu za
instancję odwoławczą.
W odpowiedzi na apelację powodowie wnieśli o oddalenie apelacji i zasądzenie od pozwanego na rzecz każdego z
powodów kosztów zastępstwa procesowego za postępowanie apelacyjnej według norm przepisanych.
Sąd Okręgowy zważył, co następuje:
Apelacja jest niezasadna.
Ustalenia faktyczne, jak również ocena prawna przedstawiona w uzasadnieniu zaskarżonego orzeczenia przez Sąd
Rejonowy, znajdują pełną akceptację Sądu Okręgowego.
Apelacja pozwanego ograniczyła się do podniesienia zarzutów o charakterze materialnoprawnym. Zdaniem
skarżących Sąd Okręgowy naruszył art. 448 k.c. oraz art. 2 i art. 32 Konstytucji Rzeczpospolitej Polskiej, albowiem
zasądzone na rzecz powodów zadośćuczynienia nie są adekwatne do rozmiaru krzywdy doznanej przez każdego
z nich na skutek śmierci T. N.. Ze stanowiskiem tym zgodzić się nie sposób. Niewymierny charakter przesłanek
z art. 448 k.c. daje pewną sferę uznania przy orzekaniu, przede wszystkim dlatego, że w przypadku oceny
zakresu szkody niemajątkowej nie sposób zastosować kryteriów, które są właściwe szacowaniu szkód rzeczowych.
Wskazuje się na potrzebę wzięcia w tym wypadku pod uwagę rodzaju dobra, które zostało naruszone, a także
charakteru, stopnia nasilenia i czasu trwania ujemnych przeżyć spowodowanych naruszeniem. Innymi słowy,
wysokość zadośćuczynienia nie może być oznaczona z taką dokładnością i przy zastosowaniu tych samych kryteriów
oceny, co przy wyrównaniu szkody majątkowej. Sam zaś zarzut zawyżenia lub zaniżenia wysokości zasądzonego
zadośćuczynienia może być uwzględniony tylko w razie wykazania oczywistego naruszenia tych kryteriów przez sąd,
tym bardziej, że wprowadzenie do powoływanego wyżej przepisu klauzuli "odpowiedniej sumy" pozostawia sądowi
orzekającemu margines uznaniowości, co do wysokości zasądzanej kwoty, który doznaje dodatkowego wzmocnienia
w jej fakultatywnym charakterze (zob. wyrok Sądu Najwyższego z dnia 20 sierpnia 2015 r., II CSK 595/14, publ.
Program Komputerowy Lex nr 1809874). Zarzut niewłaściwego określenia wysokości zadośćuczynienia mógłby być
zatem uwzględniony tylko wtedy, gdyby nie zostały wzięte pod uwagę wszystkie istotne kryteria wpływające na tę
postać kompensaty, a nieproporcjonalność zasądzonej kwoty byłaby bardzo wyraźna lub wręcz rażąca.
W ocenie Sądu Okręgowego, Sąd I instancji nie dopuścił się pominięcia ogólnie uznawanych kryteriów ustalania
wysokości zadośćuczynienia rozważając wszystkie okoliczności mające znaczenie, a mianowicie charakter więzi
łączącej powodów ze zmarłym, aktualne cały czas poczucie straty, czy wreszcie wiek powodów i ich dziadka w chwili
śmierci - jako elementy w istotny sposób wpływające na rozmiar cierpień powodów. Nie sposób również uznać
zasądzonych kwot za zawyżone, a z całą pewnością nie w stopniu uzasadniającym ingerencję Sądu odwoławczego.
Nie negując w żadnym zakresie okoliczności, iż śmierć T. N. miała miejsce w czasie, gdy wszyscy powodowie byli
pełnoletni, całokształt dostępnego w sprawie materiału dowodowego, nie uzasadniał stanowiska zajmowanego przez
skarżącego, aby wieź emocjonalna łącząca zmarłego z powodami była przez to słabsza. Także w aktach sprawy brak jest
dowodów wskazujących na to, że okoliczności związane z przeżywaniem przez powodów utraty osoby najbliższej nie
miały cechy typowych reakcji wymuszonych koniecznością funkcjonowania w zmienionych negatywnie warunkach
życia codziennego. Poza tym okoliczności te zostały uwzględnione przez Sąd Rejonowy, który przy ocenie wysokości
zadośćuczynienia miał na uwadze sytuację osobistą a zatem i wiek każdego z powodów.
Wskazać w tym miejscu należy, iż wysokość zadośćuczynień zasądzanych w innych, nawet podobnych sprawach,
może być uznana jedynie za przesłankę o charakterze posiłkowym, która w żadnym wypadku nie powinna naruszyć
kompensacyjnej funkcji tego rodzaju świadczenia. Zasądzone na rzecz powodów kwoty funkcję tę niewątpliwe
realizują, szczególnie gdy odnieść je do stopy życiowej społeczeństwa. Zarówno okoliczności wpływające na wysokość
zadośćuczynienia, jak i kryteria ich oceny muszą być rozważane indywidualnie w związku z konkretną osobą
poszkodowanego, stąd też subiektywny charakter krzywdy ogranicza przydatność kierowania się przy ustalaniu
wysokości zadośćuczynienia sumami zasądzonymi z tego tytułu w innych przypadkach.
Należy przy tym mieć na względzie stanowisko wyrażone przez Sąd Najwyższy w wyroku z dnia 18 listopada 2004
r. sygn. akt I CK 219/04 ( publ. Program komputerowy Lex nr 146356 ), iż korygowanie przez Sąd drugiej instancji
zasądzonego zadośćuczynienia może być aktualne tylko wtedy, gdy przy uwzględnieniu wszystkich okoliczności
sprawy, mających wpływ na jego wysokość, jest ono niewspółmiernie nieodpowiednie.
Reasumując, w świetle powyższego nie można zaakceptować stanowiska apelacji, że przyznane powodom
zadośćuczynienia są nieadekwatne do rozmiaru doznanej przez nich krzywdy. Przeciwnie, okoliczności faktyczne
sprawy z uwagi na układ stosunków rodzinnych skutkują przyjęciem, że zasądzone przez Sąd Rejonowy na rzecz
powodów tytułem zadośćuczynienia kwoty są odpowiednie do rozmiaru doznanego przez nich cierpienia i z całą
pewnością nie są zawyżone. W takiej sytuacji ingerencja Sądu II instancji w wysokość zasądzonego zadośćuczynienia
nie byłaby właściwa.
Z tych względów Sąd Okręgowy uznał, iż apelacje obu stron nie zawierają uzasadnionych zarzutów mogących
podważyć stanowisko Sądu Rejonowego, a tym samym jako bezzasadne podlegają oddaleniu na podstawie art. 385
k.p.c.
O kosztach postępowania apelacyjnego Sąd Okręgowy orzekł z mocy art. 98 § 1 k.p.c. w związku z § 2 pkt 4 i 5
oraz § 10 ust. 1 pkt 1 rozporządzenia Ministra Sprawiedliwości w sprawie opłat za czynności adwokackie z dnia 22
października 2015 r. ( Dz.U.2015.1800), zasądzając je od pozwanego na rzecz każdego z powodów osobno. Na koszty
te złożyła się odpowiednio kwota 2400 złotych na rzecz I. S. oraz po 1200 złotych na rzecz M. i A. S. kosztów zastępstwa
procesowego.


### orzeczenie2.pdf ###
Sygn. akt II AKa 396/15
WYROK
W IMIENIU RZECZYPOSPOLITEJ POLSKIEJ
Dnia 30 grudnia 2015 r.
Sąd Apelacyjny w Gdańsku II Wydział Karny
w składzie:
Przewodniczący: SSA Krzysztof Noskowicz
Sędziowie: SSA Dorota Rostankowska
SSA Danuta Matuszewska (spr.)
Protokolant: st. sekr. sądowy Monika Żylińska
przy udziale Prokuratora Prokuratury Apelacyjnej w Gdańsku Mirosława Kido
po rozpoznaniu w dniu 30 grudnia 2015 r.
sprawy
S. K.
o zadośćuczynienie za niewątpliwie niesłuszne zatrzymanie
na skutek apelacji wniesionej przez pełnomocnika wnioskodawcy
od wyroku Sądu Okręgowego w Bydgoszczy
z dnia 14 września 2015 r., sygn. akt III Ko 75/15
I.  utrzymuje w mocy zaskarżony wyrok;
II.  kosztami postępowania odwoławczego obciąża Skarb Państwa.
UZASADNIENIE
S. K. za pośrednictwem swojego pełnomocnika wniósł o zasądzenie na jego rzecz od Skarbu Państwa kwoty 10.000
zł tytułem zadośćuczynienia za niewątpliwie niesłuszne zatrzymanie w dniu 24 grudnia 2014 r. przez funkcjonariuszy
KP B.- (...).
Wyrokiem Sądu Okręgowego w Bydgoszczy z 14 września 2015 r. w sprawie sygn. akt III Ko 75/15 zasądzono od
Skarbu Państwa na rzecz S. K. kwotę 1.000 zł tytułem zadośćuczynienia za doznaną krzywdę wynikłą z niewątpliwie
niesłusznego zatrzymania go w dniu 24 grudnia 2014 r. w sprawie 2Ds 2092/14 Prokuratury Rejonowej B.- (...) z
ustawowymi odsetkami od dnia uprawomocnienia się wyroku.
W pozostałej części wniosek oddalono, kosztami postępowania obciążono Skarb Państwa.
Od powyższego wyroku apelację wniósł pełnomocnik wnioskodawcy.
Zarzucając naruszenie przepisów postępowania ( art. 438 pkt 2 k.p.k.) przez naruszenie przepisów art. 228§1,art. 229,
art. 230 i art. 231 k.p.c. w zw. z art. 558 k.p.k. i art. 7 k.p.k. skarżący wniósł o zmianę zaskarżonego wyroku i zasądzenie
od Skarbu Państwa na rzecz wnioskodawcy dalszej kwoty 9.000 zł tytułem zadośćuczynienia za oczywiście niesłuszne
zatrzymanie.
Sąd Apelacyjny zważył, co następuje:
Apelacja pełnomocnika wnioskodawcy S. K. jako bezzasadna nie zasługiwała na uwzględnienie.
Żądanie wnioskodawcy przyznania mu od Skarbu Państwa zadośćuczynienia za doznaną krzywdę jest co do zasady
całkowicie uprawnione, skoro postanowieniem Sądu Rejonowego w Bydgoszczy z 22 stycznia 2015 r. w sprawie sygn.
akt IV Kp 433/14 stwierdzono bezzasadność i nielegalność dokonanej czynności zatrzymania S. K. w dniu 24 grudnia
1014 r. przez funkcjonariuszy Komisariatu Policji B.- (...).
Miarkując kwotę należną wnioskodawcy tytułem zadośćuczynienia za doznaną krzywdę Sąd I instancji należycie
zważył kryteria, jakie należy brać pod uwagę przy ocenie tego rodzaju roszczenia. Przekonuje o tym lektura
uzasadnienia zaskarżonego wyroku, w którym wszystkie przesłanki, jakimi kierować się należy w tego typu sprawach
zostały dogłębnie rozważone przy uwzględnieniu bogatego orzecznictwa Sądu Najwyższego i Sądów Apelacyjnych.
Oczywiście przy tym nie ma racji skarżący zarzucając Sądowi I instancji naruszenie przepisów art. 228§1, 229,
230 i 231 k.p.c. Stosownie do treści art. 558 k.p.k. w sprawach o odszkodowanie i zadośćuczynienie za niesłuszne
skazanie i niesłuszne stosowanie środków przymusu przepisy Kodeksu postępowania cywilnego stosuje się tylko w
kwestiach nieregulowanych w Kodeksie postępowania karnego. Nie może być zatem wątpliwości, że co do dowodów
zastosowanie będą miały odpowiednie przepisy Działu V Kodeksu postępowania karnego a nie cywilnego.
Trafnie wskazuje Sąd Okręgowy, że ustalając wysokość kwoty zadośćuczynienia za doznaną krzywdę, należy brać
pod uwagę negatywne przeżycia psychiczne wiążące się z pozbawieniem wolności ( izolacja więzienna, przebywanie
z innymi osobami pozbawionymi wolności, dolegliwe warunki odbywania kary) jak też naruszenie czci i godności
człowieka, to jest jego dobrego imienia, reputacji, poczucia własnej wartości.
Niewątpliwie ocena zaszłości uzasadniających zadośćuczynienie dokonywana musi być z punktu widzenia
przeciętnego człowieka, a nie subiektywnego przeżywania ich przez osobę zatrzymaną. Jak wskazał Sąd Najwyższy w
postanowieniu z dnia 27 lipca 2005 r. sygn. akt II K 54/05 (Lex nr 152495): „dla wykładni pojęcia "zadośćuczynienie",
o jakim mowa w art. 552 k.p.k., miarodajne są przepisy prawa cywilnego materialnego, a zwłaszcza art. 445 § 1
k.c., z którego wynika, że zadośćuczynienie winno być "odpowiednie". Ustalenie wszakże, jaka kwota w konkretnych
okolicznościach jest "odpowiednia", należy do sfery swobodnego uznania sędziowskiego. W postępowaniu kasacyjnym
zarzut niewłaściwego ustalenia kwoty zadośćuczynienia może być skuteczny tylko wtedy, gdy zaskarżone orzeczenie
w sposób oczywisty narusza zasady ustalania tego zadośćuczynienia. W ramach kontroli kasacyjnej nie jest
natomiast możliwe wkraczanie w sferę swobodnego uznania sędziowskiego. O rażącym naruszeniu zasad ustalania
"odpowiedniego" zadośćuczynienia mogłoby świadczyć przyznanie zadośćuczynienia wręcz symbolicznego zamiast
stanowiącego rekompensatę doznanej krzywdy”.
Nie sposób zarzucić Sądowi I instancji, że licząc należne zadośćuczynienie dokonał tego z naruszeniem przyjętych w
orzecznictwie sądowym zasad jego ustalania. Sąd Okręgowy nie przekroczył sfery swobodnego uznania, nie wkroczył
w sferę dowolności ocen, stąd też nie może być mowy o naruszeniu dyspozycji art. 7 k.p.k.
Wbrew wywodom skargi nie można oceniać przyznanego S. K. zadośćuczynienia jako symbolicznego.
Tylko z pozoru przyznana kwota 1.000 zł może wydawać się jako nieprzystająca do krzywdy jakiej wnioskodawca
doznał.
Przypomnieć trzeba, że S. K. pozbawiony był wolności przez krótki okres czasu, bo 4 godziny. Rację ma skarżący, że
był to dzień szczególny, Wigilia Świąt Bożego Narodzenia, trudno jednak uznać, aby samo zatrzymanie wnioskodawcy
wiązało się z dalej idącym, niż w przypadku innych osób zatrzymywanych, udręczeniem, na co trafnie zwraca uwagę
Sąd I instancji. S. K. zatrzymany został wprawdzie jako osoba podejrzana o czyn z art. 288 k.k., ale przesłuchany
został w charakterze świadka. W czasie doprowadzania nie zastosowano wobec niego przemocy, nie miał założonych
kajdanek.
Zauważyć należy, że zadośćuczynienie winno odnosić się do krzywdy wyrządzonej zatrzymanemu a nie jego rodzinie,
mieć trzeba na względzie jego doznania, a nie doznania osób mu najbliższych. Zgodzić się trzeba, że fakt, iż żona
wnioskodawcy była w zagrożonej ciąży nie pozostawał bez wpływu na jego kondycję psychiczną. Ponownie jednak
trzeba podkreślić, że S. K. tylko przez cztery godziny pozostawał bez kontaktu z rodziną, brak jest też dowodów
wskazujących, że wydarzenia z 24 grudnia 2014 r. miały negatywny wpływ na zdrowie K. K..
Kwota przyznana tytułem zadośćuczynienia winna być przybliżonym ekwiwalentem doznanych cierpień psychicznych
i fizycznych i jest nią w ocenie Sądu odwoławczego kwota 1.000 złotych zasądzona na rzecz S. K..Słusznie zauważa
Sąd meriti, że wysokość zadośćuczynienia musi być utrzymana w rozsądnych granicach, odpowiadających aktualnym
warunkom życia i przeciętnej stopie życiowej społeczeństwa . Podzielając stanowisko Sądu I instancji, że dalej idące
żądania wnioskodawcy co do zadośćuczynienia są nadmiernie wygórowane, nie znajdują uzasadnienia w doznanych
przez niego cierpieniach, zaskarżony wyrok jako trafny utrzymano w mocy.
Na podstawie art. 554 § 2 k.p.k. kosztami postępowania odwoławczego obciążono Skarb Państwa.


### orzeczenie1.pdf ###
Sygn.akt II AKa 260/13
WYROK
W IMIENIU RZECZYPOSPOLITEJ POLSKIEJ
Dnia 18 września 2013 r.
Sąd Apelacyjny w Warszawie w Wydziale II Karnym w składzie:
Przewodniczący: SSA Maria Mrozik - Sztykiel
Protokolant: sekr.sąd. Kazimiera Zbysińska
przy udziale Prokuratora Danuty Drösler
po rozpoznaniu w dniu 18 września 2013 r.
sprawy J. L.
o zadośćuczynienie w trybie art. 114 § 1 kpsw
z powodu apelacji wniesionej przez pełnomocnika wnioskodawcy
od wyroku Sądu Okręgowego W. P. w W.
z dnia 25 kwietnia 2013 r. sygn. V Ko 366/12
zmienia zaskarżony wyrok w ten sposób, że zasądzoną na rzecz J. L. kwotę zadośćuczynienia podwyższa do 2000
(dwóch tysięcy) złotych;
w pozostałej zaskarżonej części wyrok utrzymuje w mocy;
wydatkami za postępowanie odwoławcze obciąża Skarb Państwa
zasądza od Skarbu Państwa na rzecz adw. T. G. – Kancelaria Adwokacka w W. – kwotę 147,60zł, w tym 23 % VAT,
tytułem wynagrodzenia za zastępstwo procesowe z urzędu w postępowaniu odwoławczym.
UZASADNIENIE
Sąd Okręgowy W. - P. wyrokiem z dnia 25 kwietnia 2013 r. sygn. V Ko 366/12, w związku z wnioskiem J. L. zasądził
na jego rzecz kwotę 396 zł tytułem odszkodowania oraz kwotę 100 zł tytułem zadośćuczynienia wraz z ustawowymi
odsetkami, za niewątpliwie niesłuszne ukaranie w sprawie o sygn. VII W 178/08 Sądu Rejonowego d. W. P. P. w W.;
w pozostałym zakresie wniosek oddalił; kosztami sądowymi obciążył Skarb Państwa.
Apelację od tego wyroku wniósł pełnomocnik wnioskodawcy zaskarżając orzeczenie w części dotyczącej wysokości
zasądzonego zadośćuczynienia. Apelacja zarzuca wyrokowi błędną ocenę okoliczności faktycznych przyjętych
za podstawę rozstrzygnięcia, a polegającą na nieuwzględnieniu szeregu istotnych okoliczności mających wpływ
na wysokość zasądzonego zadośćuczynienia, a w szczególności naruszenia dóbr osobistych wnioskodawcy, a
wynikających z bezprawnego zatrzymania go przez policję na polecenie Sądu Rejonowego, dokonanie tej czynności w
warunkach kiedy J. L. był chory po wypadku, przetrzymywano go w Komisariacie Policji pomimo opinii lekarza, iż nie
może być pozbawiony wolności oraz inne okoliczności związane z tą czynnością – co winno skutkować zasądzeniem
od Skarbu Państwa znacznie wyższego zadośćuczynienia związanego z dwukrotnym ukaraniem go za popełnione
wykroczenie niż symboliczna kwota 100zł.
Podnosząc powyższy zarzut skarżący wnosił o zmianę wyroku w zaskarżonej części poprzez zasądzenie
zadośćuczynienia za doznaną krzywdę w kwocie zbliżonej do wskazanej przez wnioskodawcę.
Wnioskodawca J. L. złożył do tut. Sądu pismo zatytułowane apelacja, w którym stawia wyrokowi zarzuty i wnosi o
zmianę zaskarżonego wyroku poprzez zasądzenie na jego rzecz zadośćuczynienie w zdecydowanie wyższym wymiarze,
wydatnie zbliżonym do kwoty wskazanej we wniosku, tj. do kwoty 24 tys.zł.
Sąd Apelacyjny zważył, co następuje:
Apelacja częściowo zasługuje na uwzględnienie.
Na wstępie w odniesieniu do apelacji należy podkreślić, że przedmiotowa sprawa nie dotyczy zadośćuczynienia, a
także odszkodowania, za zatrzymanie wnioskodawcy, do którego doszło w sprawie Sądu Rejonowego d. W. P. –. P.
(1) sygn. VIII W 3827/07. Dlatego argumenty odnoszące się do zatrzymania muszą być uznane za bezprzedmiotowe.
Wniosek J. L. znajduje uzasadnienie w przepisie art. 114 § 1 kodeksu postępowania w sprawach o wykroczenia, bowiem
wykonano wobec niego karę grzywny, której nie powinien był ponieść. Kara ta została orzeczona wyrokiem Sądu
Rejonowego dla W. P. –. P. sygn. VII W 178/08, pomimo, że za ten sam czyn J. L. został wcześniej prawomocnie
skazany wyrokiem Sądu Rejonowego dla Warszawy – P. sygn. VIII W 3827/07. Dlatego też w wyniku wznowienia
postępowania Sąd Okręgowy W. - P. postępowanie o sygn. VII W 178/08 na podstawie art. 104 § 1 pkt 7 kpsw umorzył
wskutek okoliczności nie uwzględnionych w tymże postępowaniu.
Skarżący nie kwestionuje zaskarżonego wyroku w zakresie wysokości zasądzonego na rzecz wnioskodawcy
odszkodowania, a zarzuty kieruje odnośnie wysokości orzeczonego zadośćuczynienia uznając zasądzoną kwotę jedynie
za symboliczną. To stanowisko należy podzielić, przy czym podkreślić trzeba, że to na wnioskodawcy ciąży wykazanie
zasadności rozmiaru dochodzonego zadośćuczynienia za krzywdę. Zgodzić się należy z Sądem Okręgowym, iż brak
jest podstaw, aby uznać, iż żądana przez J. L. kwota 24.000zł. zadośćuczynienia jest kwotą, co do której wykazano
jej zasadność.
Zadośćuczynienie pieniężne, jakie przysługuje wnioskodawcy z mocy art. 114 § 1 kpsw ma na celu naprawienie szkody
niemajątkowej wyrażającej się krzywdą w postaci cierpień fizycznych i psychicznych. Nie można jednak traktować
zadośćuczynienia jako ekwiwalentu charakterystycznego dla szkody majątkowej, bowiem ma ono służyć jedynie
pewnej kompensacie doznanej krzywdy, jednocześnie, ze względu na ten charakter wysokość zadośćuczynienia
nie może stanowić kwoty jedynie symbolicznej.
Słusznie podnosi wnioskodawca w swojej osobistej „apelacji”, iż zasądzona kwota 100 zł. jest kwotą co najwyżej
symboliczną, a to, że był uprzednio karany nie może stanowić o wysokości zadośćuczynienia. O tej wysokości nie mogą
też stanowić wskazane przez Sąd Okręgowy okoliczności, które nie zaszły w sytuacji wnioskodawcy, te okoliczności
natomiast mogą mieć wpływ na podwyższenie wysokości zadośćuczynienia.
Określając wysokość zadośćuczynienia sąd powinien kierować się celami oraz charakterem zadośćuczynienia i
uwzględnić wszystkie okoliczności mające wpływ na rozmiar doznanej szkody niemajątkowej, a więc rozmiar krzywdy
wyrządzonej samym faktem niesłusznego ukarania, jak i rodzaj wymierzonej kary, jej dolegliwość moralną i fizyczną,
zakres jej wykonania, a także – na co wskazuje jednolite orzecznictwo Sądu Najwyższego – aktualne uwarunkowania
społeczno-ekonomiczne i przeciętną stopę życiową społeczeństwa.
Zgodzić się należy z wnioskodawcą, że w demokratycznym państwie prawa organy procesowe mają obowiązek
dołożenia wszelkiej staranności, aby nikt nie poniósł żadnej niesłusznej dolegliwości w imieniu prawa. Zważywszy,
iż w praktyce może się zdarzyć, iż stosowanie tej słusznej idei zostanie zaburzone, przeto ustawodawca dokonał
wzmocnienia gwarancji procesowych przez ustanowienie instytucji zadośćuczynienia za doznane krzywdy w postaci
niesłusznego ukarania i w konsekwencji wykonania kary, której dana osoba nie powinna ponieść.
Faktem jest, że ocena krzywdy i wysokość zadośćuczynienia za jej doznanie są trudne do skonkretyzowania w formie
pieniężnej, jednak ustalona kwota zadośćuczynienia powinna stanowić adekwatną rekompensatę do poniesionej
krzywdy, czyli nie prowadzić do bezpodstawnego wzbogacenia, z drugiej zaś strony powinna być odczuwalna
ekonomicznie. Taką kwotą, która stanowi zdaniem Sądu Apelacyjnego stosowną rekompensatę, przy uwzględnieniu
powyżej wskazanych okoliczności, stanowi kwota 2000 złotych, do której podwyższono zasądzoną przez Sąd
Okręgowy na rzecz J. L. kwotę zadośćuczynienia. W pozostałej oddalającej części utrzymano zaskarżonego wyrok w
mocy.
Mając powyższe na uwadze Sąd Apelacyjny na mocy art. 15 § 1 i 3 kpsw, art. 437 § 2 kpk i art. 115 § 3 zd.drugie kpsw
orzeczono jak w wyroku.


### orzeczenie8.pdf ###
Sygn. akt III Ca 246/17
WYROK
W IMIENIU RZECZYPOSPOLITEJ POLSKIEJ
Dnia 31 maja 2017 r.
Sąd Okręgowy w Gliwicach III Wydział Cywilny Odwoławczy w składzie:
Przewodniczący - Sędzia SO Tomasz Pawlik (spr.)
Sędzia SO Leszek Dąbek
SO Roman Troll
Protokolant Dominika Tarasiewicz
po rozpoznaniu w dniu 31 maja 2017 r. w Gliwicach
na rozprawie
sprawy z powództwa J. M.
przeciwko  (...) Spółce Akcyjnej w W.
o zapłatę
na skutek apelacji pozwanego
od wyroku Sądu Rejonowego w Rudzie Śląskiej
z dnia 7 listopada 2016 r., sygn. akt I C 2903/15
1.  oddala apelację;
2.  zasądza od pozwanego na rzecz powódki kwotę 450 zł (czterysta pięćdziesiąt złotych) tytułem
zwrotu kosztów zastępstwa procesowego w postępowaniu odwoławczym.
SSO Roman Troll SSO Tomasz Pawlik SSO Leszek Dąbek
Sygn. akt III Ca 246/17
UZASADNIENIE
Zaskarżonym wyrokiem Sąd Rejonowy zasądził na rzecz powódki od pozwanego ubezpieczyciela 10.100 zł z odsetkami
za opóźnienie od 2 kwietnia 2015 r. i oddalił powództwo w pozostałej części. Jednocześnie zasądził od pozwanego na
rzecz powódki 3 151 zł z tytułu zwrotu kosztów procesu.
Sąd I instancji ustalił, że w dniu 4 grudnia 2014 r. kierujący pojazdem marki S. (...) nie zachował należytej ostrożności
i doprowadził do zderzenia bocznego z pojazdem marki C. (...) kierowanym przez powódkę. Samochód sprawcy
był ubezpieczony od odpowiedzialności cywilnej posiadaczy pojazdów mechanicznych u pozwanego ubezpieczyciela.
W wyniku uderzenia powódka doznała powierzchownego urazu powłok głowy oraz skręcenia kręgosłupa szyjnego.
Powołany do opiniowania w sprawie biegły sądowy stwierdził „procentowy” uszczerbek na zdrowiu powódki na
poziomie 0%, oceniając, że w przyszłości nie powinny wystąpić powikłania zdrowotne w związku z doznanym
wypadkiem, którego skutki ustąpiły. Bezpośrednio po wypadku, a przed wytoczeniem powództwa, powódka w
związku z dolegliwościami bólowymi i zawrotami głowy była na przestrzeni ok. pół roku diagnozowana, leczona i
rehabilitowana. Stosowała przeciwbólowe środki farmakologiczne, jak również poddawana była masażom, krioterapii
i innym zabiegom leczniczym. Niezależnie od tego wypadek oddziaływał na sferę psychiki pokrzywdzonej. U powódki
obserwowano objawy zespołu stresu pourazowego takie jak: apatia, ograniczenie aktywności fizycznej i dolegliwości
bólowe. Niechętnie prowadzi też obecnie samochód.
W związku z takimi skutkami wypadku, pismem z 24 lutego 2015 r. (doręczonym 2 marca 2015 r.) pełnomocnik
powódki wezwał pozwanego do zapłaty kwoty 20 000 zł tytułem zadośćuczynienia. Pozwany, po przeprowadzeniu
postępowania likwidacyjnego, odmówił wypłaty jakiejkolwiek kwoty.
W tak ustalonym stanie faktycznym Sąd Rejonowy uznał powództwo za zasadne do wysokości zasądzonej kwoty,
wskazując jako podstawę prawną odpowiedzialności pozwanego art.34 ust.1 i art.36 ust.1 ustawy z dnia 22 maja 2003
r. o ubezpieczeniach obowiązkowych, Ubezpieczeniowym Funduszu Gwarancyjnym i Polskim Biurze Ubezpieczycieli
Komunikacyjnych oraz art.805, art. 822 § 1 i art.445 § 1 k.c..
Sąd I instancji ocenił, że w związku z doznanym w wyniku zdarzenia ubezpieczeniowego cierpieniem fizycznym i
psychicznym powódce przysługuje zadośćuczynienie. Wysokość tego zadośćuczynienia określił mając na uwadze,
że powinno ono obejmować wszystkie cierpienia fizyczne i psychiczne. Uwzględnił też kompensacyjną funkcję
zadośćuczynienia odnosząc także zasądzoną kwotę do aktualnych warunków i stopy życiowej społeczeństwa w którym
mieszka poszkodowana. Wyjaśnił też, że stwierdzony przez biegłego zerowy procent uszczerbku na zdrowiu powódki
nie niweczył roszczenia powódki. Wskaźnik ten dotyczy bowiem wysokości przyznawanych świadczeń z ubezpieczenia
społecznego w związku z wypadkiem przy pracy czy chorobą zawodową, a zatem przy zasądzaniu zadośćuczynienia
ma jedynie charakter pomocniczy.
O odsetkach Sąd Rejonowy orzekł na podstawie art. 481 k.c. w zw. z art.817 § 1 k.c., mając na uwadze datę doręczenia
pozwanemu pisma zawierającego skonkretyzowane roszczenie powódki. W związku z tych zasądził odsetki po upływie
30 dni od daty doręczenia pisma.
O kosztach postępowania rozstrzygnięto na zasadzie art.100 k.p.c.. Mając na uwadze, że powódka uległa tylko co do
nieznacznej części swojego żądania (co do części odsetek), obciążono tymi kosztami pozwanego.
Od opisanego wyroku apelację wniósł pozwany w części w jakiej Sąd Rejonowy uwzględnił powództwo ponad kwotę 5
000 zł oraz co do odsetek za opóźnienie i rozstrzygnięcia o kosztach postępowania. Zarzucając Sądowi Rejonowemu
naruszenie art.445 § 1 i art.481 k.c. oraz art.233 § 1 k.p.c. skarżący wniósł o zmianę zaskarżonego wyroku poprzez
uwzględnienie powództwa jedynie co do kwoty 5000 zł z odsetkami od dnia wyrokowania oraz o obciążenie powódki
kosztami postępowania za obie instancje.
Skarżący przyznał, że powódce należało się zadośćuczynienie, kwestionował natomiast jego wysokość. W
kwestionowanym zakresie podniósł, że rozmiar doznanych przez powódkę cierpień nie uzasadniał przyznania
zadośćuczynienia wyższego niż 5000 zł, gdyż doznane przez nią obrażenia nie wprowadziły w jej życiu istotnych
ograniczeń, zwłaszcza co do możliwości kontynuacji pracy zawodowej. Zarzucił też, że aktualna sytuacja gospodarcza
(rosnące bezrobocie, inflacja, spadek konsumpcji wywołane kryzysem gospodarczym) czyni zasądzone powódce
zadośćuczynienie nieadekwatnym i rażąco wygórowanym.
Odnośnie rozstrzygnięcia o odsetkach skarżący twierdził, że ustalenie wysokości zadośćuczynienia według stanu
istniejącego na dzień orzekania uzasadniało przyznanie odsetek dopiero od chwili wyrokowania.
Powódka wniosła o oddalenie apelacji i zasądzenie na jej rzecz od pozwanego kosztów zastępstwa procesowego w
postępowaniu odwoławczym. W odpowiedzi na apelację podkreśliła, że wobec niewymiernego charakteru okoliczności
mających wpływ na wysokość zadośćuczynienia, przy ustalaniu wysokości tego świadczenia sąd ma pewną swobodę
i opiera się na całokształcie okoliczności sprawy.
Sąd Okręgowy zważył:
Apelacja okazała się bezzasadna.
Podniesiony przez powoda zarzut naruszenia art. 233 § 1 k.p.c. sprowadza się do prostej, bliżej nieuzasadnionej
polemiki z ustaleniami Sądu pierwszej instancji, opartej na twierdzeniu jakoby Sąd ten nie uwzględnił treści wniosków
z opinii biegłego. Skarżący nie wskazał jakich konkretnie uchybień miał się dopuścić Sąd w rozumowaniu lub by
było ono sprzeczne z zasadami logiki lub doświadczenia życiowego. Wbrew, przy tym jego twierdzeniu Sąd Rejonowy
oparł swoje ustalenia także na opinii biegłego, przytaczając wiernie wnioski z tej opinii. W tym stanie rzeczy zarzut
naruszenia art.233 § 1 k.p.c. okazał się bezzasadny, a Sąd Okręgowy ustalenia Sądu pierwszej instancji akceptuje i
przyjmuje za własne.
Zasada odpowiedzialności pozwanego ubezpieczyciela jak również to, że powódce należy się zadośćuczynienie za
doznane cierpienia były bezsporne, wobec czego wystarczało w dalszej części uzasadnienia odnieść się do zarzutów
dotyczących wysokości zadośćuczynienia i rozstrzygnięcia o odsetkach za opóźnienie.
Odnośnie kwestionowanej przez skarżącego wysokości zadośćuczynienia wypada zauważyć, że o rozmiarze
należnego zadośćuczynienia decyduje rozmiar krzywdy, zadośćuczynienie ma bowiem na celu naprawienie szkody
niemajątkowej, wyrażającej się doznanymi cierpieniami w sferze fizycznej i psychicznej. Nie dający się ściśle
wymierzyć charakter krzywdy sprawia, że ustalenie jej rozmiaru, a tym samym i wysokości zadośćuczynienia zależy
od oceny sądu. Ocena ta powinna uwzględniać całokształt okoliczności sprawy. Przy ustalaniu rozmiaru cierpień
powinny być uwzględniane zobiektywizowane kryteria oceny, odniesione jednak do indywidualnych okoliczności
danego wypadku. Oceniając rozmiar doznanej krzywdy trzeba zatem wziąć pod rozwagę całokształt okoliczności, w
tym rodzaj doznanych przez poszkodowanego obrażeń i rozmiar związanych z nimi cierpień fizycznych i psychicznych,
ich nasilenie i czas trwania, nieodwracalność następstw wypadku, kalectwo i jego stopień, oszpecenie, rodzaj
wykonywanej pracy, szanse na przyszłość, wiek poszkodowanego, poczucie nieprzydatności społecznej, bezradność
życiową, konieczność korzystania ze wsparcia bliskich oraz inne czynniki podobnej natury. Zadośćuczynienie powinno
przy tym spełniać funkcję kompensacyjną, zaś opisana wyżej swoboda Sądu pierwszej instancji w kształtowaniu
zadośćuczynienia powoduje, że jego wysokość może być zmieniona przez sąd odwoławczy tylko wtedy jest rażąco
wygórowane lub zaniżone.
Przenosząc powyższe na realia rozpatrywanej sprawy Sąd Okręgowy stwierdził, że zasądzone na rzecz powódki
zadośćuczynienie nie jest rażąco wygórowane. Uwzględnione przez Sąd pierwszej instancji okoliczności takie jak:
rozmiar doznanych przez powódkę obrażeń, przebieg i długotrwałość leczenia i rehabilitacji, utrzymujące się objawy
stresu pourazowego powodują, że przyznana kwota 10 000 zł odpowiada wielkości doznanej przez poszkodowaną
krzywdy i spełnia funkcję kompensacyjną. Wbrew przy tym twierdzeniom skarżącego ubezpieczyciela za obniżeniem
(miarkowaniem) zadośćuczynienia nie przemawia aktualna trudna sytuacja gospodarcza kraju. Powszechnie dostępne
i publikowane dane statystyczne informują bowiem o znacznym wzroście gospodarczym, malejącym bezrobociu i
wzroście konsumpcji indywidualnej, przy niskiej i stabilnej inflacji.
Odnosząc się do zarzutu dotyczącego odsetek za opóźnienie należało zauważyć, że jeżeli termin spełnienia świadczenia
nie jest oznaczony ani nie wynika z właściwości zobowiązania, świadczenie powinno być spełnione niezwłocznie po
wezwaniu dłużnika do wykonania (art. 455 k.c.).
W niniejszej sprawie wezwanie dotyczące zapłaty zadośćuczynienia w zakresie uwzględnionym przez Sąd Rejonowy
zostało dokonane pismem doręczonym pozwanemu w dniu 2 marca 2015 r.. Zgodnie natomiast z regulacją art.817 § 1
k.c. ubezpieczyciel obowiązany jest spełnić świadczenie w terminie 30 dni, licząc od daty otrzymania zawiadomienia
o wypadku.
Zasądzenie odsetek od kwoty przyznanej powódce tytułem zadośćuczynienia z uwzględnieniem powyższego terminu
było zatem uzasadnione, tym bardziej, że Sąd Okręgowy w niniejszym składzie podziela pogląd, zgodnie z którym
jeżeli zobowiązany nie płaci zadośćuczynienia w terminie wynikającym z przepisu szczególnego lub w terminie
ustalonym zgodnie z art. 455 in fine k.c., uprawniony nie ma możliwości czerpania korzyści z zadośćuczynienia, jakie
mu się należy już w tym terminie. W konsekwencji odsetki za opóźnienie w zapłacie zadośćuczynienia należnego
uprawnionemu już w tym terminie powinny się należeć od tego właśnie terminu. Stanowiska tego nie podważa
pozostawienie przez ustawę zasądzenia zadośćuczynienia i określenia jego wysokości w pewnym zakresie uznaniu
sądu. Przewidziana w art. 445 § 1 k.c. możliwości przyznania przez sąd odpowiedniej sumy tytułem zadośćuczynienia
za krzywdę nie zakłada bowiem dowolności ocen sądu, a jest jedynie konsekwencją niewymiernego w pełni charakteru
okoliczności decydujących o doznaniu krzywdy i jej rozmiarze. Mimo więc pewnej swobody sądu przy orzekaniu
o zadośćuczynieniu, wyrok zasądzający zadośćuczynienie nie ma charakteru konstytutywnego, lecz deklaratywny
(wyrok SN z dnia 18 lutego 2011 r., I CSK 243/10).
W wyniku przeprowadzonego przez Sąd I instancji postępowania dowodowego określono ostatecznie rozmiar krzywdy
powódki w wysokości niższej niż zgłoszona ubezpieczycielowi lecz wyżej niż chciał tego pozwany. Ocena Sądu
Rejonowego dotyczyła przy tym okoliczności, które zaistniały i były znane pozwanemu już przed wytoczeniem
powództwa. Co za tym idzie Sąd Rejonowy, ustalając na dzień 2 kwietnia 2015 r. termin początkowy dla odsetek od
zasądzonego zadośćuczynienia nie dopuścił się żadnego uchybienia, które miałoby polegać na naruszeniu art. 481 §
1 w zw. z art.817 § 1 k.c..
Z tych wszystkich względów orzeczono jak w sentencji na zasadzie art.385 k.p.c.
O kosztach postępowania odwoławczego orzeczono stosownie do wyniku sprawy na zasadzie art.98 § 1 i art.108
§ 1 k.p.c.. Wysokość wynagrodzenia pełnomocnika powódki ustalono, przy uwzględnieniu, że apelacja wpłynęła
13 grudnia 2016 r., na podstawie § 2 pkt 3 i § 10 ust.1 pkt 1 rozporządzenia Ministra Sprawiedliwości z dnia 22
października 2015 r. w sprawie opłat za czynności adwokackie.
SSO Roman Troll SSO Tomasz Pawlik SSO Leszek Dąbek


